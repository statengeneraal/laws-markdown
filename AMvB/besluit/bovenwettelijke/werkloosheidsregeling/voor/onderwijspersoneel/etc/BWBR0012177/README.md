<meta http-equiv='Content-Type' content='text/html; charset=utf-8' />

##Besluit van 20 januari 2001, houdende vaststelling van het Besluit bovenwettelijke werkloosheidsregeling voor onderwijspersoneel primair en voortgezet onderwijs en educatie en beroepsonderwijs (Besluit bovenwettelijke werkloosheidsregeling voor onderwijspersoneel primair en voortgezet onderwijs en educatie en beroepsonderwijs)

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Op de voordracht van Onze Minister van Onderwijs, Cultuur en Wetenschappen van 14 november 2000, nr. AB/PSW/2000/44665, directie Arbeidsvoorwaarden en Beroepskwaliteit, gedaan mede namens Onze Minister van Landbouw, Natuurbeheer en Visserij;

Gelet op [artikel 33, tweede lid, van de Wet op het primair onderwijs](../../../../../../../../wet/wbo/BWBR0003420/README.md); [artikel 33, tweede lid, van de Wet op de expertisecentra](../../../../../../../../wet/isovso/BWBR0003549/README.md); de [artikelen 38a](../../../../../../../../wet/wet/op/het/voortgezet/onderwijs/BWBR0002399/README.md) en [153, tweede lid, van de Wet op het voortgezet onderwijs](../../../../../../../../wet/wet/op/het/voortgezet/onderwijs/BWBR0002399/README.md); de [artikelen 4.1.2, tweede lid](../../../../../../../../wet/wet/educatie/en/beroepsonderwijs/BWBR0007625/README.md), en [4.3.2, tweede lid, van de Wet educatie en beroepsonderwijs](../../../../../../../../wet/wet/educatie/en/beroepsonderwijs/BWBR0007625/README.md);

De Raad van State gehoord (advies van 14 december 2000, nr. W05.00.0567/III);

Gezien het nader rapport van Onze Minister van Onderwijs, Cultuur en Wetenschappen, mede namens Onze Minister van Landbouw, Natuurbeheer en Visserij, van 16 januari 2001, nr. AB/PSW/2001/1036;
hebben goedgevonden en verstaan:     
### Hoofdstuk  1  

####Algemene bepalingen

### Artikel  1  

####Definities

In dit besluit wordt verstaan onder: 

a. Onze Minister: Onze Minister van Onderwijs, Cultuur en Wetenschappen, en, voorzover het betreft het onderwijs op het gebied van landbouw en natuurlijke omgeving: Onze Minister van Landbouw, Natuurbeheer en Visserij;  

b. betrokkene: degene die in dienstbetrekking staat of heeft gestaan als: 

1. personeelslid als bedoeld in de [artikelen 34](../../../../../../../../wet/isovso/BWBR0003549/README.md) en [68 van de Wet op het primair onderwijs](../../../../../../../../wet/wbo/BWBR0003420/README.md);  

2. personeelslid als bedoeld in de [artikelen 34](../../../../../../../../wet/isovso/BWBR0003549/README.md) en [69 van de Wet op de expertisecentra](../../../../../../../../wet/isovso/BWBR0003549/README.md);  

3.  vervallen;   

4. personeelslid van een school waarvoor ingevolge [artikel 4, eerste lid, van de Experimentenwet onderwijs](../../../../../../../../wet/experimentenwet/onderwijs/BWBR0002718/README.md) de formatie wordt vastgesteld;  

5.  vervallen;   

6.  vervallen;   

7. lid van het college van bestuur of van de centrale directie van een hogeschool;  

8. benoemd lid van het algemeen bestuur van de organisatie genoemd in de [Wet op de Nederlandse organisatie voor wetenschappelijk onderzoek](../../../../../../../../wet/wet/op/de/nederlandse/organisatie/voor/wetenschappelijk/onderzoek/BWBR0004191/README.md);  

9. personeelslid van een lichaam, bedoeld in [artikel 2, eerste lid, onderdelen f en g, dan wel derde lid, onderdeel b, van de Wet privatisering ABP](../../../../../../../../wet/wet/privatisering/abp/BWBR0007791/README.md), indien dat lichaam geheel of gedeeltelijk wordt gesubsidieerd ten laste van hoofdstuk VIII van de Rijksbegroting en waarop deze wet door Onze Minister van toepassing is verklaard;  

10.  vervallen;   

11. personeelslid in de zin van de Wet op de onderwijsverzorging zoals deze wet luidde op 31 december 1996, dan wel een personeelslid werkzaam bij een instelling als bedoeld in de [Wet subsidiëring landelijke onderwijsondersteunende activiteiten](../../../../../../../../wet/wet/subsidiëring/landelijke/onderwijsondersteunende/activiteiten/BWBR0008725/README.md) voorzover hij voor of uiterlijk op 31 december 1998 werkloos is geworden;    

c. het BWOO: het [Besluit werkloosheid onderwijs- en onderzoekpersoneel](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md);  

d. de WW: de [Werkloosheidswet](../../../../../../../../wet/werkloosheidswet/BWBR0004045/README.md);  

e. de ZW: de [Ziektewet](../../../../../../../../wet/ziektewet/BWBR0001888/README.md);  

f. de WIA: de [Wet werk en inkomen naar arbeidsvermogen](../../../../../../../../wet/wet/werk/en/inkomen/naar/arbeidsvermogen/BWBR0019057/README.md)  

g. de WAO: de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md)  

h. de WAZO: de [Wet arbeid en zorg](../../../../../../../../wet/wet/arbeid/en/zorg/BWBR0013008/README.md);  

i. diensttijd: de tijd doorgebracht in een dienstbetrekking als bedoeld onder b of de tijd doorgebracht in een dienstbetrekking bij een universiteit, een hogeschool of een onderzoeksinstelling zoals bedoeld in [artikel 1 van het Besluit decentralisatie arbeidsvoorwaardenvorming universiteiten, hogescholen en onderzoekinstellingen](../../../../../../../../AMvB/besluit/decentralisatie/arbeidsvoorwaardenvorming/universiteiten/etc/BWBR0010940/README.md), een instelling of kenniscentrum beroepsonderwijs bedrijfsleven als bedoeld in [artikel 5a.1 van het Uitvoeringsbesluit WEB](../../../../../../../../AMvB/uitvoeringsbesluit/web/BWBR0010646/README.md) of bij een school voor voortgezet onderwijs in de zin van de [Wet op het voortgezet onderwijs](../../../../../../../../wet/wet/op/het/voortgezet/onderwijs/BWBR0002399/README.md), waaronder begrepen een dienstbetrekking als overheidswerknemer als bedoeld in de [Wet privatisering ABP](../../../../../../../../wet/wet/privatisering/abp/BWBR0007791/README.md) bij een rechtsvoorganger van een werkgever als bedoeld onder b, met uitzondering van de tijd voorafgaand aan een aaneengesloten periode van meer dan 14 maanden waarin de betrokkene niet een zodanige dienstbetrekking had. Voor de periode van 14 maanden, bedoeld in de vorige volzin, blijft een periode waarin de betrokkene onmiddellijk voorafgaand aan zijn werkloosheid recht had op een uitkering op grond van de [ZW](../../../../../../../../wet/ziektewet/BWBR0001888/README.md), de [WIA](../../../../../../../../wet/wet/werk/en/inkomen/naar/arbeidsvermogen/BWBR0019057/README.md), de [WAO](../../../../../../../../wet/wet/op/de/arbeidsongeschiktheidsverzekering/BWBR0002524/README.md) of de [WAZO](../../../../../../../../wet/wet/arbeid/en/zorg/BWBR0013008/README.md), of een uitkering die daarmee naar aard en strekking overeenkomt, buiten beschouwing;  

j. ongemaximeerde berekeningsgrondslag: het dagloon dat geldt voor de [WW](../../../../../../../../wet/werkloosheidswet/BWBR0004045/README.md), waarbij echter: 

1. de maximumdagloongrens, bedoeld in [artikel 45, eerste lid, WW](../../../../../../../../wet/werkloosheidswet/BWBR0004045/README.md), buiten beschouwing wordt gelaten;  

2. een loonsuppletie, verstrekt op grond van [artikel 15](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md) of [artikel 38 BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md), tot het loon wordt gerekend;    

k. gemaximeerde berekeningsgrondslag: de berekeningsgrondslag bedoeld onder j, maar ten hoogste € 205,57;  

l. aanvulling op de WW-uitkering: de aanvulling op de WW-uitkering, bedoeld in artikel 5;  

m. aanvulling op de ZW-uitkering: de aanvulling op de ZW-uitkering, bedoeld in artikel 6;  

n. aanvulling op de WAZO-uitkering: de aanvulling op de WAZO-uitkering, bedoeld in artikel 6;  

o. aansluitende uitkering: de aansluitende uitkering, bedoeld in artikel 8;  

p. bovenwettelijke uitkering: de aanvulling op de WW-uitkering, de aanvulling op de ZW-uitkering, de aanvulling op de WAZO-uitkering en de aansluitende uitkering;  

q. dienstbetrekking: een dienstbetrekking als bedoeld in de [WW](../../../../../../../../wet/werkloosheidswet/BWBR0004045/README.md);  

r. eerste werkloosheidsdag: de eerste werkloosheidsdag, bedoeld in [artikel 16a WW](../../../../../../../../wet/werkloosheidswet/BWBR0004045/README.md);  

s. suppletie: een suppletie op grond van [hoofdstuk 3 Besluit ziekte en arbeidsongeschiktheid voor onderwijspersoneel primair en voortgezet onderwijs](../../../../../../../../AMvB/besluit/ziekte/en/arbeidsongeschiktheid/voor/onderwijspersoneel/primair/etc/BWBR0007800/README.md);  

t. minimumloon: het minimumloon, bedoeld in [artikel 14, tweede lid, WW](../../../../../../../../wet/werkloosheidswet/BWBR0004045/README.md).    

### Artikel  2  

####Beperking aanspraken op grond van dit besluit

Voorzover in dit besluit niet anders is bepaald, geeft dit besluit geen aanspraken voorzover de betrokkene arbeidsuren heeft verloren uit een dienstbetrekking op grond waarvan hij geen betrokkene is.  

### Artikel  3  

####Indexering

1.  De ongemaximeerde en de gemaximeerde berekeningsgrondslag, alsmede het bedrag genoemd in artikel 1, onderdeel k, worden periodiek herzien. Op deze herziening is artikel [46 WW](../../../../../../../../wet/werkloosheidswet/BWBR0004045/README.md) van overeenkomstige toepassing.   
2.  Onze Minister kan bepalen dat in plaats van de indexering, bedoeld in het eerste lid, een andere indexering wordt toegepast.   
3.  Onze Minister maakt in «Uitleg OC&W-regelingen» bekend met ingang van welke dag en met welk percentage een herziening als bedoeld in het eerste of tweede lid plaatsvindt.   

### Hoofdstuk  2  

####Bovenwettelijke uitkering

### Artikel  5  

####Aanvulling op de WW-uitkering

1.  De betrokkene die recht heeft op een uitkering op grond van de [WW](../../../../../../../../wet/werkloosheidswet/BWBR0004045/README.md), met uitzondering van een uitkering op grond van [hoofdstuk IV van de WW](../../../../../../../../wet/werkloosheidswet/BWBR0004045/README.md), heeft recht op een aanvulling op de WW-uitkering.   
2.  Met betrekking tot de aanvulling, bedoeld in het eerste lid, zijn de [artikelen 16](../../../../../../../../wet/werkloosheidswet/BWBR0004045/README.md), [16a](../../../../../../../../wet/werkloosheidswet/BWBR0004045/README.md), [19](../../../../../../../../wet/werkloosheidswet/BWBR0004045/README.md), [20](../../../../../../../../wet/werkloosheidswet/BWBR0004045/README.md) en [21 WW](../../../../../../../../wet/werkloosheidswet/BWBR0004045/README.md) en [hoofdstuk VI van de WW](../../../../../../../../wet/werkloosheidswet/BWBR0004045/README.md) van overeenkomstige toepassing.   
3.  De duur van de aanvulling is gelijk aan de duur van de WW-uitkering.   
4.  Met betrekking tot de duur van de aanvulling is [artikel 43 WW](../../../../../../../../wet/werkloosheidswet/BWBR0004045/README.md) van overeenkomstige toepassing.   
5.  De WW-uitkering wordt gedurende de eerste 12 maanden per dag aangevuld tot 78% en vervolgens tot 70% van de ongemaximeerde berekeningsgrondslag. Voor de bepaling van de duur van de periode van 12 maanden, bedoeld in de vorige volzin, wordt [artikel 43 WW](../../../../../../../../wet/werkloosheidswet/BWBR0004045/README.md) overeenkomstig toegepast, en worden perioden van aanvulling op de ZW-uitkering en op de WAZO-uitkering mede in aanmerking genomen.   
6.  Met betrekking tot de hoogte van de aanvulling, bedoeld in dit artikel, is [artikel 47, tweede en derde lid, WW](../../../../../../../../wet/werkloosheidswet/BWBR0004045/README.md) van overeenkomstige toepassing.   
7.  Voor de berekening van de hoogte van de aanvulling, bedoeld in dit artikel, wordt de uitkering op grond van de [WW](../../../../../../../../wet/werkloosheidswet/BWBR0004045/README.md) geacht onverminderd te zijn ontvangen indien deze op grond van enige wettelijke bepaling geheel of gedeeltelijk is geweigerd, dan wel niet of niet geheel is betaald.   

### Artikel  6  

####Aanvulling op de ZW-uitkering en de WAZO-uitkering

1.  De betrokkene die recht heeft op uitkering op grond van de [ZW](../../../../../../../../wet/ziektewet/BWBR0001888/README.md) 

a. en die recht op aanvulling op de WW-uitkering of op aansluitende uitkering zou hebben gehad als hij niet ziek was geweest, of  

b. onder toepassing van [artikel 46 ZW](../../../../../../../../wet/ziektewet/BWBR0001888/README.md), terwijl hij laatstelijk voor de [ZW](../../../../../../../../wet/ziektewet/BWBR0001888/README.md) verzekerd was op grond van een WW-uitkering waaraan een recht op bovenwettelijke uitkering was verbonden, heeft recht op aanvulling op de ZW-uitkering.     
2.  De vrouwelijke betrokkene die recht op uitkering heeft op grond van [artikel 3:8 WAZO](../../../../../../../../wet/wet/arbeid/en/zorg/BWBR0013008/README.md) 

a. en die recht op aanvulling op de WW-uitkering of op aansluitende uitkering zou hebben gehad als zij geen recht op uitkering op grond van [artikel 3:8 WAZO](../../../../../../../../wet/wet/arbeid/en/zorg/BWBR0013008/README.md) zou hebben gehad, of  

b. onder toepassing van [artikel 3:10 WAZO](../../../../../../../../wet/wet/arbeid/en/zorg/BWBR0013008/README.md), terwijl zij laatstelijk voor de [ZW](../../../../../../../../wet/ziektewet/BWBR0001888/README.md) verzekerd was op grond van een WW-uitkering waaraan een recht op bovenwettelijke uitkering was verbonden, heeft recht op aanvulling op de WAZO-uitkering.     
3.  In afwijking van het eerste en tweede lid heeft de betrokkene geen recht op aanvulling op de ZW- of WAZO-uitkering over tijdvakken waarin hij recht heeft op uitkering of bezoldiging op grond van het [Besluit ziekte en arbeidsongeschiktheid voor onderwijspersoneel primair en voortgezet onderwijs](../../../../../../../../AMvB/besluit/ziekte/en/arbeidsongeschiktheid/voor/onderwijspersoneel/primair/etc/BWBR0007800/README.md).   
4.  De duur van de aanvulling op de ZW-uitkering is gelijk aan de duur van de ZW-uitkering. De duur van de aanvulling op de WAZO-uitkering is gelijk aan de duur van de WAZO-uitkering.   
5.  De ZW- of WAZO-uitkering van de betrokkene die bij aanvang van die uitkering recht zou hebben gehad op een aansluitende uitkering, wordt aangevuld tot de hoogte die de aansluitende uitkering zou hebben gehad. In de overige gevallen wordt de hoogte van de aanvulling op de ZW- of WAZO-uitkering vastgesteld onder overeenkomstige toepassing van artikel 5, vijfde en zesde lid.   
6.  Artikel 5, zevende lid, is van overeenkomstige toepassing op de aanvullingen, bedoeld in dit artikel.   

### Artikel  8  

####Het recht op aansluitende uitkering

1.  De betrokkene die op de eerste werkloosheidsdag voldoet aan de voorwaarde van [artikel 42, tweede lid, WW](../../../../../../../../wet/werkloosheidswet/BWBR0004045/README.md), heeft zodra het einde van de duur van zijn WW-uitkering is bereikt recht op een aansluitende uitkering indien hij op de eerste werkloosheidsdag de leeftijd van 40 jaar heeft bereikt en een diensttijd heeft van tenminste 5 jaar. Indien het recht op WW-uitkering van de betrokkene na afloop van een periode van ZW-uitkering niet meer herleeft omdat er voor de WW-uitkering geen duur meer resteert, gaat in afwijking van de eerste volzin de aansluitende uitkering in op de dag per welke het recht op ZW-uitkering eindigt.   
2.  Op de aansluitende uitkering zijn de [artikelen 16](../../../../../../../../wet/werkloosheidswet/BWBR0004045/README.md), [19](../../../../../../../../wet/werkloosheidswet/BWBR0004045/README.md), [20](../../../../../../../../wet/werkloosheidswet/BWBR0004045/README.md), [21](../../../../../../../../wet/werkloosheidswet/BWBR0004045/README.md) en [hoofdstuk VI WW](../../../../../../../../wet/werkloosheidswet/BWBR0004045/README.md) van overeenkomstige toepassing.   
3.  In afwijking van het tweede lid eindigt het recht op aansluitende uitkering niet door de omstandigheid dat de betrokkene wegens ziekte, arbeidsongeschiktheid, zwangerschap of bevalling niet beschikbaar is om arbeid te aanvaarden, indien hij geen recht heeft op een uitkering op grond van de [ZW](../../../../../../../../wet/ziektewet/BWBR0001888/README.md), de [WAZO](../../../../../../../../wet/wet/arbeid/en/zorg/BWBR0013008/README.md), de [Wet werk en inkomen naar arbeidsvermogen](../../../../../../../../wet/wet/werk/en/inkomen/naar/arbeidsvermogen/BWBR0019057/README.md) of de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) vanwege het enkele feit dat zijn verzekering op grond van de betreffende wet is geëindigd.   

### Artikel  9  

####Duur en hoogte van de aansluitende uitkering

1.  De duur van de aansluitende uitkering is voor de betrokkene die op de eerste werkloosheidsdag een diensttijd heeft van ten minste 5 jaar en 

a. 40 jaar oud is: 1 jaar  

b. 41 jaar oud is: 1,5 jaar  

c. 42 jaar oud is: 2 jaar  

d. 43 jaar oud is: 2,5 jaar  

e. 44 jaar of ouder is: 3 jaar     
2.  De duur van de aansluitende uitkering is voor de betrokkene die op de eerste werkloosheidsdag een diensttijd heeft van ten minste 7 jaar en 

a. 45 jaar oud is: 3,5 jaar  

b. 46 jaar oud is: 4 jaar  

c. 47 jaar oud is: 4,5 jaar  

d. 48 jaar oud is: 5 jaar  

e. 49 jaar of ouder is: 5,5 jaar     
3.  De duur van de aansluitende uitkering is voor de betrokkene die op de eerste werkloosheidsdag een diensttijd heeft van ten minste 12 jaar en 

a. 53 jaar of ouder is: tot de eerste dag van de maand waarin hij 65 jaar wordt;  

b. 52 jaar is: tot de eerste dag van de maand waarin hij 64 jaar wordt;  

c. 51 jaar is: tot de eerste dag van de maand waarin hij 64 jaar wordt;  

d. 50 jaar is: tot de eerste dag van de maand waarin hij 63 jaar wordt.     
4.  Op de duur van de aansluitende uitkering is [artikel 43 WW](../../../../../../../../wet/werkloosheidswet/BWBR0004045/README.md) van overeenkomstige toepassing. Indien de aansluitende uitkering ingaat op de dag per welke een recht op ZW-uitkering eindigt, worden de eerste drie maanden van de ZW-uitkering, bedoeld in [artikel 43, tweede en derde lid, WW](../../../../../../../../wet/werkloosheidswet/BWBR0004045/README.md) in mindering gebracht op de duur van de aansluitende uitkering, bedoeld in het eerste en tweede lid, voorzover zij niet reeds in mindering zijn gebracht op de duur van de loongerelateerde uitkering.   
5.  Indien de duur van de aanvulling op de loongerelateerde uitkering onder overeenkomstige toepassing van [artikel 76 WW](../../../../../../../../wet/werkloosheidswet/BWBR0004045/README.md) is verlengd, wordt de duur van deze verlenging in mindering gebracht op de duur van de aansluitende uitkering, bedoeld in het eerste en tweede lid.   
6.  Indien de betrokkene bij het einde van zijn dienstbetrekking recht heeft op: 

a. een uitkering op grond van de [WIA](../../../../../../../../wet/wet/werk/en/inkomen/naar/arbeidsvermogen/BWBR0019057/README.md) of op een uitkering die daarmee naar aard en strekking overeenkomt, en nadien als gevolg van een vaststelling van de mate van arbeidsongeschiktheid op minder dan 80% recht krijgt op een WW-uitkering waaraan een recht op aansluitende uitkering is verbonden, wordt de duur van deze aansluitende uitkering, indien die is vastgesteld op grond van het eerste of tweede lid, verminderd met de duur van de periode tussen het einde van zijn dienstbetrekking en de eerste werkloosheidsdag;  

b. een uitkering op grond van de [ZW](../../../../../../../../wet/ziektewet/BWBR0001888/README.md) of een daarmee naar aard en strekking overeenkomende uitkering, onmiddellijk gevolgd door een uitkering op grond van de [WIA](../../../../../../../../wet/wet/werk/en/inkomen/naar/arbeidsvermogen/BWBR0019057/README.md) of op een uitkering die daarmee naar aard en strekking overeenkomt, en nadien als gevolg van een vaststelling van de mate van arbeidsongeschiktheid op minder dan 80% recht krijgt op een WW-uitkering waaraan een recht op aansluitende uitkering is verbonden, wordt de duur van deze aansluitende uitkering, indien die is vastgesteld op grond van het eerste of tweede lid, verminderd met de duur van de periode tussen het einde van zijn ZW- of daarmee overeenkomende uitkering en de eerste werkloosheidsdag;  

c. een uitkering op grond van [artikel 3:8 WAZO](../../../../../../../../wet/wet/arbeid/en/zorg/BWBR0013008/README.md), onmiddellijk gevolgd door een uitkering op grond van de [ZW](../../../../../../../../wet/ziektewet/BWBR0001888/README.md) of een daarmee naar aard en strekking overeenkomende uitkering, die weer onmiddellijk is gevolgd door een uitkering op grond van de [WIA](../../../../../../../../wet/wet/werk/en/inkomen/naar/arbeidsvermogen/BWBR0019057/README.md) of een uitkering die daarmee naar aard en strekking overeenkomt, en nadien als gevolg van een vaststelling van de mate van arbeidsongeschiktheid op minder dan 80% recht krijgt op een WW-uitkering waaraan een recht op aansluitende uitkering is verbonden, wordt de duur van deze aansluitende uitkering, indien die is vastgesteld op grond van het eerste of tweede lid, verminderd met de duur van de periode tussen het einde van zijn ZWuitkering of daarmee overeenkomende uitkering en de eerste werkloosheidsdag.     
7.  De aansluitende uitkering bedraagt per dag 70% van de gemaximeerde berekeningsgrondslag. Zolang en voorzover de betrokkene tegelijk recht heeft op een aansluitende uitkering op grond van dit artikel en een WW-uitkering of een bovenwettelijke uitkering, heeft de aansluitende uitkering op grond van dit artikel het karakter van een aanvulling tot 70% van de gemaximeerde berekeningsgrondslag. Artikel 5, zevende lid, is van overeenkomstige toepassing.   
8.  Op de hoogte van de aansluitende uitkering is [artikel 47, tweede en derde lid, WW](../../../../../../../../wet/werkloosheidswet/BWBR0004045/README.md) van overeenkomstige toepassing.   

### Artikel  10  

####Het geldend maken van het recht op bovenwettelijke uitkering

1.  Onze Minister stelt op aanvraag vast of recht op bovenwettelijke uitkering bestaat. Voorzover in dit besluit niet anders is bepaald, zijn de artikelen [22 tot en met 27](../../../../../../../../wet/werkloosheidswet/BWBR0004045/README.md) en [28 WW](../../../../../../../../wet/werkloosheidswet/BWBR0004045/README.md) van overeenkomstige toepassing op de aanvulling op de WW-uitkering en op de aansluitende uitkering, behalve in de situatie, bedoeld in artikel 8, derde lid.   
2.  Voor de toepassing van het eerste lid wordt de aanvraag om aanvulling op de WW-uitkering en om aansluitende uitkering geacht te zijn gedaan op dezelfde dag als de aanvraag om WW-uitkering, tenzij de aanvraag om aanvulling op de WW-uitkering en aansluitende uitkering meer dan drie maanden nadat de WW-uitkering is toegekend, is ingediend.   
3.  De [artikelen 28](../../../../../../../../wet/ziektewet/BWBR0001888/README.md), [30](../../../../../../../../wet/ziektewet/BWBR0001888/README.md), [30a](../../../../../../../../wet/ziektewet/BWBR0001888/README.md), [31, eerste lid](../../../../../../../../wet/ziektewet/BWBR0001888/README.md), [37](../../../../../../../../wet/ziektewet/BWBR0001888/README.md), [38a, eerste en vierde lid](../../../../../../../../wet/ziektewet/BWBR0001888/README.md), [44](../../../../../../../../wet/ziektewet/BWBR0001888/README.md), [45](../../../../../../../../wet/ziektewet/BWBR0001888/README.md), [49](../../../../../../../../wet/ziektewet/BWBR0001888/README.md) en [54 ZW](../../../../../../../../wet/ziektewet/BWBR0001888/README.md) zijn van overeenkomstige toepassing op de aanvulling op de ZW-uitkering en op de aansluitende uitkering in de situatie, bedoeld in artikel 8, derde lid.   
4.  Indien de betrokkene de verplichting, bedoeld in [artikel 25 WW](../../../../../../../../wet/werkloosheidswet/BWBR0004045/README.md), artikel [31, eerste lid, ZW](../../../../../../../../wet/ziektewet/BWBR0001888/README.md) of [artikel 49 ZW](../../../../../../../../wet/ziektewet/BWBR0001888/README.md) niet of niet behoorlijk is nagekomen, kan Onze Minister de bovenwettelijke uitkering tijdelijk of blijvend, geheel of gedeeltelijk, weigeren.   
5.  Op de aanvulling van de uitkering op grond van de [WAZO](../../../../../../../../wet/wet/arbeid/en/zorg/BWBR0013008/README.md) is het derde lid en zijn de [artikelen 3:12](../../../../../../../../wet/wet/arbeid/en/zorg/BWBR0013008/README.md) en [3:16, eerste lid, onderdelen b, d, f en g, WAZO](../../../../../../../../wet/wet/arbeid/en/zorg/BWBR0013008/README.md), van overeenkomstige toepassing.   

### Artikel  11  

1.  De aanvulling op de WW-uitkering, de aanvulling op de ZW-uitkering en de aanvulling op de WAZO-uitkering worden eenmaal per drie maanden achteraf betaald.   
2.  Voorzover in dit besluit niet anders is bepaald: 

a. zijn de [artikelen 30 tot en met 41 WW](../../../../../../../../wet/werkloosheidswet/BWBR0004045/README.md) van overeenkomstige toepassing op de aanvulling op de WW-uitkering en op de aansluitende uitkering, behalve in de situatie, bedoeld in artikel 8, derde lid. [Artikel 41 WW](../../../../../../../../wet/werkloosheidswet/BWBR0004045/README.md) wordt op de bovenwettelijke uitkering uitsluitend toegepast indien het uit te betalen bedrag van de WW-uitkering en de bovenwettelijke uitkering samen een hoogte heeft als bedoeld in [artikel 41 WW](../../../../../../../../wet/werkloosheidswet/BWBR0004045/README.md);  

b. zijn de [artikelen 31, tweede tot en met vijfde lid](../../../../../../../../wet/ziektewet/BWBR0001888/README.md), [32 tot en met 33b](../../../../../../../../wet/ziektewet/BWBR0001888/README.md), [40 tot en met 42](../../../../../../../../wet/ziektewet/BWBR0001888/README.md), [47 tot en met 48](../../../../../../../../wet/ziektewet/BWBR0001888/README.md), [50](../../../../../../../../wet/ziektewet/BWBR0001888/README.md) en [85 ZW](../../../../../../../../wet/ziektewet/BWBR0001888/README.md) van overeenkomstige toepassing op de aanvulling op de ZW-uitkering en op de aansluitende uitkering, bedoeld in artikel 8, derde lid;  

c. zijn de [artikelen 3:14](../../../../../../../../wet/wet/arbeid/en/zorg/BWBR0013008/README.md) en [3:16, tweede lid, onderdelen a en b, WAZO](../../../../../../../../wet/wet/arbeid/en/zorg/BWBR0013008/README.md) van toepassing op de aanvulling op de WAZO-uitkering.     

### Artikel  11a  

####Uitkering indien geen recht op WW-uitkering bestaat

1.  Onze Minister kan regels stellen waarbij een recht op uitkering wordt toegekend aan categorieën van betrokkenen die op grond van de overige artikelen van dit besluit geen recht hebben op bovenwettelijke uitkering omdat zij geen recht hebben op WW-uitkering.   
2.  Een recht op uitkering, toegekend op grond van het eerste lid: 

a. wordt voor de toepassing van dit besluit gelijkgesteld met een recht op bovenwettelijke uitkering; en  

b. eindigt niet door de omstandigheid dat de betrokkene wegens ziekte, arbeidsongeschiktheid of verlof op grond van de [WAZO](../../../../../../../../wet/wet/arbeid/en/zorg/BWBR0013008/README.md) niet beschikbaar is om arbeid te aanvaarden, indien hij geen recht heeft op een uitkering op grond van de [ZW](../../../../../../../../wet/ziektewet/BWBR0001888/README.md), de [WIA](../../../../../../../../wet/wet/werk/en/inkomen/naar/arbeidsvermogen/BWBR0019057/README.md), de [WAO](../../../../../../../../wet/wet/op/de/arbeidsongeschiktheidsverzekering/BWBR0002524/README.md) of de [WAZO](../../../../../../../../wet/wet/arbeid/en/zorg/BWBR0013008/README.md) vanwege het enkele feit dat zijn verzekering op grond van de daar genoemde wetten is geëindigd; en  

c. is, indien de betrokkene alsnog of wederom recht krijgt op WW-uitkering, niet van invloed op het recht op bovenwettelijke uitkering dat voor de betrokkene verbonden is aan dat recht op WW-uitkering.   Onderdeel b van de vorige volzin is niet van toepassing in de situatie, bedoeld in artikel 6, derde lid.   
3.  Zolang en voorzover de betrokkene tegelijk recht heeft op een uitkering, toegekend op grond van het eerste lid, en een WW-uitkering, een ZW-uitkering, een bovenwettelijke uitkering of een uitkering die daar naar aard en strekking mee overeenkomt, heeft de uitkering op grond van het eerste lid het karakter van een aanvulling tot de hoogte die de uitkering op grond van het eerste lid zonder de samenloop zou hebben. Artikel 5, zevende lid, is van overeenkomstige toepassing.   

### Hoofdstuk  3  

### Hoofdstuk  4  

####De overlijdensuitkering

### Artikel  13  

1.  Indien de betrokkene die recht heeft op bovenwettelijke uitkering of op loonsuppletie op grond van artikel 15, overlijdt: 

a. wordt de overlijdensuitkering, bedoeld in de [artikelen 35](../../../../../../../../wet/ziektewet/BWBR0001888/README.md) en [36 ZW](../../../../../../../../wet/ziektewet/BWBR0001888/README.md) en [artikel 23 Toeslagenwet](../../../../../../../../wet/toeslagenwet/BWBR0004043/README.md), aangevuld tot het dagbedrag van de WW-uitkering, de ZW-uitkering, de toeslag op grond van de [Toeslagenwet](../../../../../../../../wet/toeslagenwet/BWBR0004043/README.md) en de bovenwettelijke uitkering waarop de betrokkene op de dag van zijn overlijden recht had, vermenigvuldigd met 65,25;  

b. wordt, indien er geen recht bestaat op een overlijdensuitkering op grond van de [ZW](../../../../../../../../wet/ziektewet/BWBR0001888/README.md) uitsluitend omdat de betrokkene niet meer verzekerd is op grond van de [ZW](../../../../../../../../wet/ziektewet/BWBR0001888/README.md), een overlijdensuitkering toegekend onder overeenkomstige toepassing van [artikel 35](../../../../../../../../wet/ziektewet/BWBR0001888/README.md) en [artikel 36, eerste lid, ZW](../../../../../../../../wet/ziektewet/BWBR0001888/README.md). Deze uitkering wordt aangevuld overeenkomstig het bepaalde onder a;  

c. wordt, al dan niet naast een overlijdensuitkering als bedoeld onder a of b, aan de nabestaanden, bedoeld in [artikel 35 ZW](../../../../../../../../wet/ziektewet/BWBR0001888/README.md), van een betrokkene die recht had op loonsuppletie, een overlijdensuitkering toegekend ter hoogte van drie maal het bedrag aan loonsuppletie waarop de betrokkene recht had over de maand voorafgaand aan die waarin hij is overleden.     
2.  Voor de toepassing van het eerste lid wordt een gezamenlijke huishouding slechts aanwezig geacht indien uit een ter zake verleden notariële akte alsmede uit een uittreksel van de gemeentelijke basisadministratie blijkt dat twee ongehuwde en niet als partner geregistreerde personen, tussen wie geen bloedverwantschap in de eerste of tweede graad bestaat, een gezamenlijk woonadres hebben en beiden een bijdrage leveren in de kosten van de huishouding, dan wel op andere wijze in elkaars verzorging voorzien.   
3.  De overlijdensuitkering, bedoeld in het eerste lid, wordt zo spoedig mogelijk betaald, maar in elk geval binnen één maand na de vaststelling van het recht op de overlijdensuitkering.   
4.  Andere bedragen waarop de nabestaanden ter zake van het overlijden recht hebben uit of in verband met dienstbetrekkingen van de betrokkene, worden op de overlijdensuitkering in mindering gebracht voorzover de inkomsten uit of in verband met die dienstbetrekkingen in mindering werden gebracht op de WW-uitkering, de ZW-uitkering of de bovenwettelijke uitkering van de betrokkene. De vorige volzin wordt niet toegepast voorzover met die dienstbetrekkingen, of met de inkomsten uit of in verband daarmee, al rekening is gehouden bij de toepassing van het eerste lid.   
5.  Onze Minister is bevoegd tot verrekening van onverschuldigd betaalde uitkering op grond van dit besluit met de overlijdensuitkering.   
6.  De [artikelen 33 tot en met 33b ZW](../../../../../../../../wet/ziektewet/BWBR0001888/README.md) zijn van overeenkomstige toepassing op de overlijdensuitkering voorzover deze onverschuldigd is betaald.   

### Hoofdstuk  5  

####Bijzondere bepalingen in geval van arbeidsongeschiktheid

### Artikel  14  

####Samenloop met suppletie

1.  Zolang een betrokkene uit hoofde van een ontslag recht heeft op suppletie, heeft hij uit hoofde van dat ontslag geen recht op bovenwettelijke uitkering.   
2.  Indien de voor de betrokkene geldende duur van de bovenwettelijke uitkering, zoals vastgesteld per de ingangsdatum van het ontslag, langer zou zijn dan de duur van de suppletie, heeft de betrokkene recht op bovenwettelijke uitkering met ingang van de dag per welke het recht op suppletie door het verstrijken van de duur eindigt. Duur en hoogte van de bovenwettelijke uitkering worden in dat geval vastgesteld alsof er op de ingangsdatum van het ontslag een recht op aanvulling op de WW-uitkering, eventueel gevolgd door een recht op aansluitende uitkering, zou zijn ontstaan en tot het verstrijken van de duur van de suppletie ononderbroken zou zijn doorgelopen.   
3.  Zolang en voorzover de betrokkene tegelijk recht heeft op een bovenwettelijke uitkering op grond van dit artikel en een WW-uitkering, een ZW-uitkering, een andere bovenwettelijke uitkering of een uitkering die daar naar aard en strekking mee overeenkomt, heeft de bovenwettelijke uitkering op grond van dit artikel het karakter van een aanvulling tot de hoogte, bedoeld in artikel 5, vijfde lid, of artikel 9, zevende lid, die voor de betrokkene geldt op grond van het tweede lid. Artikel 5, zevende lid, is van overeenkomstige toepassing.   
4.  Indien op de suppletie onder overeenkomstige toepassing van [artikel 27 WW](../../../../../../../../wet/werkloosheidswet/BWBR0004045/README.md) een maatregel is toegepast die bij het verstrijken van de duur van de suppletie nog niet geheel is uitgevoerd, wordt deze maatregel voortgezet tijdens de bovenwettelijke uitkering. Indien de suppletie blijvend geheel geweigerd is, wordt ook de bovenwettelijke uitkering blijvend geheel geweigerd.   

### Hoofdstuk  6  

####Reïntegratiebevorderende regelingen

### Artikel  15  

####Loonsuppletie

1.  De betrokkene, wiens recht op bovenwettelijke uitkering binnen de duur, bedoeld in het zevende lid, geheel of gedeeltelijk is geëindigd wegens de aanvang van een nieuwe dienstbetrekking, heeft recht op loonsuppletie indien het onverminderde loon in zijn nieuwe dienstbetrekking minder bedraagt dan de ongemaximeerde berekeningsgrondslag, dan wel, als het negende lid, onderdeel b, of het tiende lid van toepassing is, minder bedraagt dan het daar bedoelde deel van de ongemaximeerde berekeningsgrondslag.   
2.  Het eerste lid is mede van toepassing op de betrokkene die geen recht op bovenwettelijke uitkering heeft, maar dit recht wel zou hebben gehad als hij geen nieuwe dienstbetrekking had aanvaard. Voor de toepassing van het eerste lid wordt ten aanzien van deze betrokkene gehandeld alsof hij aansluitend aan zijn arbeidsurenverlies als betrokkene een recht op bovenwettelijke uitkering zou hebben verkregen.   
3.  Voor de toepassing van het eerste lid: 

a. wordt onder nieuwe dienstbetrekking niet verstaan: een arbeidsverhouding die op grond van [artikel 4](../../../../../../../../wet/werkloosheidswet/BWBR0004045/README.md) of  [5 WW](../../../../../../../../wet/werkloosheidswet/BWBR0004045/README.md) als dienstbetrekking wordt beschouwd;  

b. wordt mede als nieuwe dienstbetrekking aangemerkt: een arbeidsverhouding waarop buitenlands recht van toepassing is en die naar aard en strekking overeenkomt met een dienstbetrekking, anders dan bedoeld onder a.     
4.  In afwijking van het eerste en tweede lid heeft de betrokkene geen recht op loonsuppletie indien zijn bovenwettelijke uitkering blijvend geheel is, respectievelijk zou zijn, geweigerd.   
5.  Het recht op loonsuppletie eindigt: 

a. voorzover de betrokkene arbeidsuren, alsmede het recht op onverminderde loonbetaling over die arbeidsuren, uit zijn nieuwe dienstbetrekking verliest;  

b. zodra de betrokkene het recht op loonbetaling uit zijn nieuwe dienstbetrekking verliest terwijl die dienstbetrekking blijft bestaan;  

c. met ingang van een berekeningsperiode als bedoeld in het achtste lid, indien over die berekeningsperiode het loon in de nieuwe dienstbetrekking niet meer lager is dan de ongemaximeerde berekeningsgrondslag of het deel daarvan, bedoeld in het eerste lid;  

d. zodra de omstandigheid, bedoeld in het vierde lid, zich voordoet;  

e. zodra de duur van de loonsuppletie is verstreken.     
6.  Indien het recht op loonsuppletie is geëindigd op grond van het vijfde lid, onderdeel a, b of c, heeft de betrokkene opnieuw recht op loonsuppletie indien de omstandigheid die het recht heeft doen eindigen heeft opgehouden te bestaan en de betrokkene binnen de duur, bedoeld in het zevende lid, opnieuw voldoet aan de voorwaarden, gesteld in het eerste of tweede lid, zonder dat de omstandigheid, bedoeld in het vierde lid, zich voordoet. Voorzover de betrokkene tegelijk recht op loonsuppletie heeft op grond van meer dan één recht op bovenwettelijke uitkering, wordt alleen het hoogste recht op loonsuppletie uitbetaald.   
7.  De loonsuppletie duurt uiterlijk tot het einde van de duur van de bovenwettelijke uitkering, zoals die is vastgesteld per de eerste werkloosheidsdag.   
8.  De berekeningsperiode van de loonsuppletie is het deel van een kalendermaand waarover de betrokkene recht heeft op loon uit zijn nieuwe dienstbetrekking en waarin de duur, bedoeld in het zevende lid, nog niet is verstreken. Zo nodig in afwijking van de vorige volzin begint een nieuwe berekeningsperiode zodra het negende lid, onderdeel b, van toepassing wordt.   
9.  De loonsuppletie is gelijk aan het verschil tussen enerzijds het onverminderde loon in de nieuwe dienstbetrekking en anderzijds: 

a. in de eerste helft van de duur van de bovenwettelijke uitkering, bedoeld in het zevende lid: de ongemaximeerde berekeningsgrondslag,  

b. in de tweede helft van de duur van de bovenwettelijke uitkering, bedoeld in het zevende lid: 90% van de ongemaximeerde berekeningsgrondslag, herleid tot het bedrag dat geldt over de berekeningsperiode.     
10.  In afwijking van het negende lid wordt, indien de nieuwe dienstbetrekking een kleinere urenomvang per week heeft dan de bovenwettelijke uitkering waarop de betrokkene recht had of zou hebben gehad, voor de berekening bedoeld in het negende lid de ongemaximeerde berekeningsgrondslag vermenigvuldigd met de urenomvang per week van de nieuwe dienstbetrekking, gedeeld door de urenomvang per week van de bovenwettelijke uitkering waarop de betrokkene recht had of zou hebben gehad. Indien de nieuwe dienstbetrekking geen vaste urenomvang of vaste gemiddelde urenomvang per week heeft, wordt bij deze berekening de gemiddelde urenomvang per week in de berekeningsperiode, bedoeld in het achtste lid, in aanmerking genomen. Dit lid wordt niet toegepast als zowel de nieuwe dienstbetrekking als het recht op bovenwettelijke uitkering een urenomvang per week heeft, gelijk aan die van een volledige dienstbetrekking.   
11.  De loonsuppletie wordt toegekend op aanvraag van de betrokkene. De betrokkene die voor loonsuppletie in aanmerking wil komen is verplicht: 

a. binnen drie maanden na het ontstaan van het recht op loonsuppletie een aanvraag om loonsuppletie in te dienen, en  

b. de door Onze Minister te stellen controlevoorschriften loonsuppletie na te leven, en  

c. passende arbeid tegen een hoger loon te aanvaarden indien deze hem wordt aangeboden.   Indien de betrokkene deze verplichtingen niet nakomt, zijn de [artikelen 22 tot en met 24](../../../../../../../../wet/werkloosheidswet/BWBR0004045/README.md), [26](../../../../../../../../wet/werkloosheidswet/BWBR0004045/README.md) en [27 WW](../../../../../../../../wet/werkloosheidswet/BWBR0004045/README.md) van overeenkomstige toepassing. Onze Minister kan nadere regels stellen aangaande onderdeel c.   
12.  [Artikel 25 WW](../../../../../../../../wet/werkloosheidswet/BWBR0004045/README.md) is van overeenkomstige toepassing op de loonsuppletie. Indien de betrokkene de hieruit voortvloeiende verplichtingen niet of niet behoorlijk is nagekomen, kan Onze Minister de loonsuppletie tijdelijk of blijvend, geheel of gedeeltelijk, weigeren.   
13.  De loonsuppletie wordt per maand achteraf betaald. Op de betaling van de loonsuppletie zijn de [artikelen 30](../../../../../../../../wet/werkloosheidswet/BWBR0004045/README.md) en [36 tot en met 40 WW](../../../../../../../../wet/werkloosheidswet/BWBR0004045/README.md), met inbegrip van de bepalingen waarnaar deze verwijzen, van overeenkomstige toepassing.   
14.  Voor de toepassing van dit artikel: 

a. wordt een loonsuppletie uit anderen hoofde of een daarmee naar aard en strekking overeenkomende uitkering, waarop de betrokkene recht heeft, geacht deel uit te maken van het loon in de nieuwe dienstbetrekking;  

b. wordt, tenzij de nieuwe dienstbetrekking op grond van de [WW](../../../../../../../../wet/werkloosheidswet/BWBR0004045/README.md) voor de betrokkene passende arbeid is, het loon in de nieuwe dienstbetrekking geacht niet lager te zijn dan 70% van het dagloon waarop de WW-uitkering van de betrokkene was of zou zijn gebaseerd. Het tiende lid is van overeenkomstige toepassing;  

c. wordt het loon in de nieuwe dienstbetrekking overigens op dezelfde wijze vastgesteld als de ongemaximeerde berekeningsgrondslag.     

### Artikel  15a  

####Aanvullende bepalingen loonsuppletie OALT-leraren

1.  Op de betrokkene die als gevolg van de beëindiging van de bekostiging van het onderwijs in allochtone levende talen per 1 augustus 2004, dan wel op de betrokkene is aangesteld of benoemd voor het verzorgen van onderwijs in allochtone levende talen en die als gevolg van de aanpassing per 1 augustus 2002 van de eisen die gesteld worden aan leraren die taalondersteuning geven, werkloos dreigt te worden en die, om te voorkomen dat hij werkloos wordt, een betrekking aanvaardt met een lager maximum salaris dan waarop hij in zijn oude dienstbetrekking recht had, zijn de bepalingen in artikel 15 van overeenkomstige toepassing, tenzij in dit artikel anders is bepaald.   
2.  Het eerste lid is van overeenkomstige toepassing op de betrokkene, die als gevolg van ofwel de aanpassing per 1 augustus 2002 van de eisen die gesteld worden aan leraren die taalondersteuning geven, dan wel de beëindiging van de bekostiging van het onderwijs in allochtone levende talen per 1 augustus 2004, werkloos is geworden.   
3.  Indien aan de nieuwe dienstbetrekking geen maximum salaris is verbonden, wordt voor de toepassing van het eerste en tweede lid uitgegaan van het onverminderde loon in de nieuwe dienstbetrekking.   
4.  In afwijking van het zevende en negende lid van artikel 15, is de loonsuppletie voor de betrokkene bedoeld in het eerste en het tweede lid, voor zover het betreft de betrokkene die als gevolg van de aanpassing per 1 augustus 2002 van de eisen die gesteld worden aan leraren die taalondersteuning geven werkloos dreigt te worden dan wel werkloos is geworden, gelijk aan het verschil tussen enerzijds het onverminderde loon in de nieuwe dienstbetrekking en anderzijds: 

a. in de eerste vijf jaar na het aanvaarden van een nieuwe dienstbetrekking: de ongemaximeerde berekeningsgrondslag;  

b. na die eerste vijf jaar en doorlopend tot de eerste dag van de maand waarin de betrokkene 65 jaar wordt: 90% van de ongemaximeerde berekeningsgrondslag, herleid tot het bedrag dat geldt over de berekeningsperiode.     
5.  Het vierde lid vindt geen toepassing indien het negende lid van artikel 15 tot een voor de betrokkene gunstiger uitkomst leidt.   
6.  Op de betrokkene, bedoeld in het eerste en tweede lid, voor zover het betreft de betrokkene die als gevolg van de beëindiging van de bekostiging van het onderwijs in allochtone levende talen per 1 augustus 2004 werkloos dreigt te worden dan wel werkloos is geworden, is het negende lid van artikel 15 van overeenkomstige toepassing, met dien verstande dat in onderdeel b van dat artikellid voor «90%» wordt gelezen: 95%.   
7.  In afwijking van het bepaalde in het veertiende lid onder b van artikel 15 wordt er van uitgegaan dat het loon voor de betrokkene bedoeld in het eerste en het tweede lid in een nieuwe dienstbetrekking niet lager is dan het maximum van schaal 4 van het [Kaderbesluit rechtspositie PO](../../../../../../../../KB/kaderbesluit/rechtspositie/po/BWBR0020315/README.md).   
8.  In afwijking van het zesde lid wordt indien sprake is van passende arbeid op grond van de WW uitgegaan van het loon in de nieuwe dienstbetrekking.   

### Artikel  16  

####Rechten bij werkloosheid uit een nieuwe dienstbetrekking met nieuw bovenwettelijk uitkeringsrecht

1.  Een betrokkene die recht heeft op een bovenwettelijke uitkering waaraan een recht op aansluitende uitkering is verbonden, heeft zodra het einde van de duur van zijn recht op aansluitende uitkering op grond van artikel 9 is bereikt, recht op een verlenging van zijn aansluitende uitkering indien: 

a. hij eerder een recht op bovenwettelijke uitkering heeft gehad waaraan een recht op aansluitende uitkering is verbonden, en  

b. de duur van zijn oude recht op bovenwettelijke uitkering langer is dan de duur van zijn nieuwe recht op bovenwettelijke uitkering, en  

c. het einde van de duur van zijn oude recht op bovenwettelijke uitkering niet is bereikt vóór de ingangsdatum van de verlenging.     
2.  De duur van de verlenging, bedoeld in het eerste lid, is gelijk aan de duur van het oude recht op bovenwettelijke uitkering die nog niet is verstreken op het moment dat de verlenging ingaat, maar ten hoogste aan het verschil in duur tussen het oude en het nieuwe recht op bovenwettelijke uitkering.   
3.  De betrokkene die recht heeft op een bovenwettelijke uitkering waaraan op grond van artikel 8 geen recht op aansluitende uitkering op grond van artikel 8 is verbonden, heeft zodra het einde van de duur van zijn bovenwettelijke uitkering is bereikt, in afwijking van artikel 8, alsnog recht op een aansluitende uitkering indien: 

a. hij eerder een recht op bovenwettelijke uitkering heeft gehad waaraan een recht op aansluitende uitkering was verbonden, en  

b. de duur van zijn oude recht op bovenwettelijke uitkering bij het einde van de duur van zijn nieuwe recht op bovenwettelijke uitkering nog niet is verstreken, en  

c. de duur van zijn oude recht op bovenwettelijke uitkering langer is dan de duur van zijn nieuwe recht op bovenwettelijke uitkering.     
4.  De duur van de aansluitende uitkering, bedoeld in het derde lid, is gelijk aan de duur van het oude recht op bovenwettelijke uitkering die nog niet is verstreken bij het einde van de duur van het nieuwe recht op bovenwettelijke uitkering, maar ten hoogste aan het verschil in duur tussen het oude en het nieuwe recht op bovenwettelijke uitkering.   
5.  Het recht op uitkering op grond van dit artikel wordt niet toegekend indien de betrokkene onvoldoende aannemelijk maakt dat hij voldoet aan de voorwaarden die in zijn geval voortvloeien uit het eerste. Onze Minister kan nadere regels stellen inzake de vorige volzin.   

### Artikel  17  

####Herleving bovenwettelijke uitkering bij werkloosheid uit een nieuwe dienstbetrekking zonder nieuw bovenwettelijk uitkeringsrecht

1.  Voorzover de betrokkene die een recht op bovenwettelijke uitkering heeft gehad dat geheel of gedeeltelijk is geëindigd, na aanvaarding van een nieuwe dienstbetrekking opnieuw werkloos is en een nieuw recht op WW-uitkering heeft, waaraan geen nieuw recht op bovenwettelijke uitkering is verbonden, herleeft zijn recht op bovenwettelijke uitkering per de ingangsdatum van het nieuwe recht op WW-uitkering.   
2.  Het recht op bovenwettelijke uitkering herleeft in afwijking van het eerste lid niet: 

a. indien er ten aanzien van dit recht een herlevingstermijn als bedoeld in [artikel 21, eerste, derde en vierde lid, WW](../../../../../../../../wet/werkloosheidswet/BWBR0004045/README.md) is overschreden, anders dan wegens verblijf buiten Nederland om daar werkzaamheden, anders dan in de uitoefening van een bedrijf of de zelfstandige uitoefening van een beroep te verrichten, of  

b. indien de duur van dit recht op het moment waarop het op grond van het eerste lid zou herleven, reeds is verstreken.     
3.  Het eerste en tweede lid zijn mede van toepassing op de betrokkene die ter zake van zijn arbeidsurenverlies als betrokkene geen recht op bovenwettelijke uitkering heeft, maar dat recht wel zou hebben gehad als hij geen nieuwe dienstbetrekking of werkzaamheden als bedoeld in het tweede lid, onderdeel a, had aanvaard. Ten aanzien van deze betrokkene wordt voor de toepassing van het eerste en tweede lid gehandeld alsof hij aansluitend op zijn arbeidsurenverlies als betrokkene een recht op bovenwettelijke uitkering zou hebben verkregen, dat tegelijk weer zou zijn geëindigd.   
4.  De bovenwettelijke uitkering van de betrokkene, bedoeld in het derde lid, wordt blijvend geheel geweigerd indien deze blijvend geheel zou zijn geweigerd als er ten gevolge van het arbeidsurenverlies als betrokkene een recht op bovenwettelijke uitkering zou zijn ontstaan.   
5.  Het recht op uitkering op grond van dit artikel wordt niet toegekend indien de betrokkene onvoldoende aannemelijk maakt dat hij voldoet aan de voorwaarden die in zijn geval voortvloeien uit het eerste tot en met vierde lid. Onze Minister kan nadere regels stellen inzake de vorige volzin.   
6.  Het eerste tot en met vijfde lid zijn mede van toepassing op de betrokkene die recht heeft op ZW-uitkering of op uitkering op grond van [artikel 3:8 WAZO](../../../../../../../../wet/wet/arbeid/en/zorg/BWBR0013008/README.md) en die, als hij geen recht op die uitkering zou hebben gehad, een nieuw recht op WW-uitkering zou hebben gehad, behalve in de situaties, bedoeld in artikel 6, derde lid.   
7.  Zolang en voorzover de betrokkene tegelijk recht heeft op een bovenwettelijke uitkering die op grond van dit artikel is herleefd en een WW-uitkering, een ZW-uitkering, een andere bovenwettelijke uitkering of een uitkering die naar aard en strekking met een van deze uitkeringen overeenkomt, heeft de op grond van dit artikel herleefde uitkering het karakter van een aanvulling tot de hoogte, bedoeld in artikel 5, vijfde lid, of artikel 9, zevende lid, die voor de betrokkene geldt op grond van het recht op bovenwettelijke uitkering dat op grond van dit artikel is herleefd. Artikel 5, zevende lid, is van overeenkomstige toepassing.   

### Artikel  18  

####Afkoop

1.  Op aanvraag van de betrokkene kan het recht op bovenwettelijke uitkering worden afgekocht in door Onze Minister te bepalen gevallen.   
2.  Onze Minister kan nadere regels stellen aangaande het eerste lid.   
3.  Indien het recht op bovenwettelijke uitkering vanaf een bepaald tijdstip is afgekocht: 

a. heeft de betrokkene geen enkele aanspraak op grond van deze regeling over de periode vanaf dat tijdstip, met uitzondering van aanspraken uit hoofde van een recht op bovenwettelijke uitkering dat na dat tijdstip is ontstaan;  

b. blijft bij de vaststelling van rechten op bovenwettelijke uitkering die na dat tijdstip ontstaan de diensttijd, voorafgaand aan het afgekochte recht op bovenwettelijke uitkering, buiten beschouwing.     

### Artikel  19  

####Vergoeding van verhuiskosten

1.  De betrokkene die recht heeft op een bovenwettelijke uitkering en elders arbeid gaat verrichten of een onderneming start, heeft op de voet van de bepalingen ter zake van de verplaatsingskosten die voor hem golden in de dienstbetrekking waaruit hij werkloos is geworden, recht op een tegemoetkoming in de kosten van een daartoe noodzakelijke verhuizing.   
2.  Indien de betrokkene in verband met zijn nieuwe werkzaamheden uit anderen hoofde recht heeft op een vergoeding van verhuiskosten, wordt die vergoeding in mindering gebracht op het bedrag waarop hij op grond van het eerste lid recht heeft.   
3.  Onze Minister is bevoegd tot verrekening van een onverschuldigd betaalde uitkering op grond van dit besluit met de tegemoetkoming in de verhuiskosten.   
4.  De [artikelen 36 tot en met 36b WW](../../../../../../../../wet/werkloosheidswet/BWBR0004045/README.md) zijn van overeenkomstige toepassing op de tegemoetkoming in de verhuiskosten, voorzover deze onverschuldigd is betaald.   

### Artikel  20  

####Overige reïntegratiebevorderende regelingen

Bij ministeriële regeling kunnen voor alle betrokkenen, dan wel bepaalde categorieën van betrokkenen, reïntegratiebevorderende regelingen worden gesteld.  

### Hoofdstuk  7  

####Slotbepalingen

### Artikel  21  

####Aanpassing van dit besluit in geval van neerwaartse wijzigingen in de [WW](../../../../../../../../wet/werkloosheidswet/BWBR0004045/README.md)

Indien het niveau van de uitkering op grond van de [WW](../../../../../../../../wet/werkloosheidswet/BWBR0004045/README.md) een algemeen geldende neerwaartse wijziging ondergaat, wordt deze neerwaartse wijziging, behoudens indien in de Sectorcommissie Onderwijspersoneel als bedoeld in [artikel 2 van het Overlegbesluit onderwijspersoneel](../../../../../../../../AMvB/overlegbesluit/onderwijspersoneel/BWBR0006446/README.md) binnen zes maanden na de datum van het Staatsblad waarin de maatregel is gepubliceerd overeenstemming wordt bereikt en een voordracht wordt gedaan voor een algemene maatregel van bestuur die als strekking heeft dat deze neerwaartse wijziging wordt bijgesteld, op overeenkomstige wijze doorgevoerd ten aanzien van het totaal aan wettelijke en bovenwettelijke aanspraken van de betrokkene, vanaf de in het Staatsblad vermelde datum van inwerkingtreding van bedoelde maatregel, doch niet eerder dan zes maanden na de datum van het Staatsblad.  

### Artikel  22  

####Overgangsbepalingen

1.  Voorzover de [WW](../../../../../../../../wet/werkloosheidswet/BWBR0004045/README.md) en de [ZW](../../../../../../../../wet/ziektewet/BWBR0001888/README.md) nog niet op hem van toepassing zijn geworden, kan een betrokkene geen aanspraken ontlenen aan dit besluit. Voorzover de [WW](../../../../../../../../wet/werkloosheidswet/BWBR0004045/README.md) en de [ZW](../../../../../../../../wet/ziektewet/BWBR0001888/README.md) op hem van toepassing zijn geworden, kan een betrokkene geen aanspraken meer ontlenen aan het [BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md).   
2.  Zonodig in afwijking van het eerste lid: 

a. kan een recht op uitkering herleven op grond van [artikel 7, vijfde lid, BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md), en  

b. kan een recht op loonsuppletie op grond van [artikel 38, zesde lid, BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md) herleven. Voorzover de betrokkene tegelijk recht heeft op loonsuppletie op grond van [artikel 38 BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md) en op grond van artikel 15, wordt alleen de hoogste loonsuppletie uitbetaald.     
3.  Voor de toepassing van artikel 16 wordt een recht op aanvullende uitkering op grond van [hoofdstuk II, paragraaf 1 BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md) aangemerkt als een recht op bovenwettelijke uitkering waaraan een recht op aansluitende uitkering is verbonden, indien de betrokkene op de ingangsdatum van het recht op loongerelateerde uitkering op grond van het [BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md) waarop dit recht op aanvullende uitkering is gevolgd, ten minste 40 jaar oud was. Als duur van het oude recht op bovenwettelijke uitkering als bedoeld in artikel 16, wordt in aanmerking genomen de som van de duur van de loongerelateerde uitkering op grond van het [BWOO](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md) waarop de aanvullende uitkering is gevolgd, en de duur van de aanvullende uitkering.   

### Artikel  23  

####Overgangsgarantie en hardheidsclausule

Indien de toepassing van dit besluit voor de betrokkene tot een onbillijkheid van overwegende aard leidt, die zich niet zou hebben voorgedaan als dit besluit niet in werking zou zijn getreden, kan Onze Minister besluiten het door deze onbillijkheid voor de betrokkene ontstane nadeel geheel of gedeeltelijk te compenseren.  

### Artikel  25  

####Citeertitel

Dit besluit wordt aangehaald als: Besluit bovenwettelijke werkloosheidsregeling voor onderwijspersoneel primair onderwijs.  

Lasten en bevelen dat dit besluit met de daarbij behorende nota van toelichting in het Staatsblad zal worden geplaatst.   

's-Gravenhage 
20 januari 2001  
Beatrix  

De Minister van Onderwijs, Cultuur en Wetenschappen, 
L. M. L. H. A. Hermans   

De Minister van Landbouw, Natuurbeheer en Visserij, 
L. J. Brinkhorst   

de *achtste* februari 2001 

De Minister van Justitie, 
A. H. Korthals    
